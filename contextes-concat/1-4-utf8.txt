   #RSS

   (BUTTON) (BUTTON) (BUTTON) Brand Законодавство України

   ____________________ (BUTTON)
   Укр Рус Eng

     * Картка
     * Файли
     * Історія
     * Зв'язки
     * Публікації
     * Текст для друку

   (BUTTON)

Ваш броузер застарів!

   Нормальне відображення сторінки не можливе через відсутність багатьох
   потрібних функцій.
   Встановіть останню версію браузера для перегляду цього веб-сайту:
   Firefox, Google Chrome, Opera або Safari.
   Ви можете зробити це самостійно або спитайте системних
   адміністраторів...

Потрібно включити javascript!

   Для роботи з цією сторінкою потрібно увімкнути javascript в параметрах
   браузера.
   Крім того, для нормальної роботи необхідно мати підтримку cookies, якщо
   не встановлено по замовчанню...

Про засудження комуністичного та націонал-соціалістичного (нацистського)
тоталітарних режимів в Україні та заборону пропаганди їхньої символіки

   Про засудження комуністичного та націонал-соціалістичного
   (нацистського) тоталітарних режимів в Україні та заборону пропаганди
   їхньої символіки
   Закон України від 09.04.2015 № 317-VIII
   Документ 317-VIII, чинний, поточна редакція — Редакція від 05.05.2018,
   підстава - 2325-VIII
   Поділитися
   Facebook Twitter Google+ LinkedIn
   На пошту Запам'ятати

   Інформація Зберегти Зміст документа Картка документа Пошук у тексті
   Текст для друку
     __________________________________________________________________

   Картка Проект Редакції документа [05.05.2018 (*)] Терміни Пов'язані
   документи Структура Очищений текст (без зайвих проміжків та коментарів)

   ЗАКОН УКРАЇНИ

   Про засудження комуністичного та націонал-соціалістичного
   (нацистського) тоталітарних режимів в Україні та заборону пропаганди
   їхньої символіки

   (Відомості Верховної Ради (ВВР), 2015, № 26, ст.219)

   {Із змінами, внесеними згідно із Законами
   № 595-VIII від 14.07.2015, ВВР, 2015, № 37-38, ст.366
   № 2325-VIII від 13.03.2018, ВВР, 2018, № 20, ст.189}

   Верховна Рада України від імені Українського народу - громадян України
   всіх національностей, керуючись положеннями Загальної декларації прав
   людини, беручи до уваги резолюції Парламентської Асамблеї Ради Європи №
   1096 (1996) від 27 червня 1996 року щодо ліквідації спадщини колишніх
   комуністичних тоталітарних режимів, № 1481 (2006) від 26 січня 2006
   року щодо необхідності міжнародного засудження злочинів тоталітарних
   комуністичних режимів, № 1495 (2006) від 12 квітня 2006 року щодо
   боротьби з відродженням нацистської ідеології, № 1652 (2009) від 29
   січня 2009 року щодо відношення до пам’ятників, що мають суперечливу
   історичну інтерпретацію у державах - членах Ради Європи, резолюцію
   Парламентської Асамблеї ОБСЄ SC (09) 3 R від 29 червня - 3 липня 2009
   року щодо неприпустимості звеличення тоталітарних режимів, відкриття
   історичних та політичних архівів, вивчення тоталітарної спадщини та
   підвищення поінформованості громадськості, декларацію Європейського
   Парламенту від 23 вересня 2008 року щодо проголошення 23 серпня днем
   пам’яті жертв сталінізму і нацизму, резолюцію Європейського Парламенту
   від 23 жовтня 2008 року в пам’ять про Голодомор - штучний голод в
   Україні 1932-1933 років, резолюцію Європейського Парламенту від 2
   квітня 2009 року щодо європейської свідомості та тоталітаризму, Спільну
   заяву з нагоди 70-х роковин Голодомору - Великого голоду 1932-1933
   років в Україні, прийняту на 58-й сесії Генеральної Асамблеї ООН,

   враховуючи засудження Законом України "Про реабілітацію жертв репресій
   комуністичного тоталітарного режиму 1917-1991 років" політичних
   репресій, що здійснювалися протягом 1917-1991 років комуністичним
   тоталітарним режимом на території України, відмежування від методу
   державного терору в управлінні державою, притаманного комуністичному
   тоталітарному режиму, і проголошення намірів неухильно сприяти
   відновленню справедливості та усуненню наслідків свавілля і порушення
   громадянських прав,

   {Абзац другий преамбули із змінами, внесеними згідно із Законом №
   2325-VIII від 13.03.2018}

   враховуючи визнання Законом України "Про Голодомор 1932-1933 років в
   Україні" Голодомору 1932-1933 років геноцидом Українського народу,
   засудження злочинних дій тоталітарного режиму СРСР, спрямованих на
   організацію Голодомору, наслідком якого стало знищення мільйонів людей,
   руйнування соціальних основ Українського народу та його вікових
   традицій, духовної культури та етнічної самобутності, а також
   встановлення постановою Апеляційного суду міста Києва 13 січня 2010
   року факту причетності вищого керівництва СРСР, УРСР та комуністичної
   партії до організації Голодомору 1932-1933 років в Україні,

   дбаючи про забезпечення захисту прав і свобод людини і громадянина,

   прагнучи розвивати і зміцнювати незалежну, демократичну, правову
   державу,

   керуючись статтею 11 Конституції України, яка зобов’язує державу
   сприяти консолідації та розвитку української нації, її історичної
   свідомості,

   з метою недопущення повторення злочинів комуністичного та
   націонал-соціалістичного (нацистського) тоталітарних режимів, будь-якої
   дискримінації за національною, соціальною, класовою, етнічною, расовою
   або іншими ознаками у майбутньому, відновлення історичної та соціальної
   справедливості, усунення загрози незалежності, суверенітету,
   територіальній цілісності та національній безпеці України

   приймає цей Закон, яким засуджує комуністичний та
   націонал-соціалістичний (нацистський) тоталітарні режими в Україні,
   визначає правові основи заборони пропаганди їх символіки та встановлює
   порядок ліквідації символів комуністичного тоталітарного режиму.

   Стаття 1. Визначення термінів

   1. У цьому Законі нижченаведені терміни вживаються в такому значенні:

   1) комуністична партія - Російська соціал-демократична робітнича партія
   (більшовиків) (РСДРП(б), Російська комуністична партія (більшовиків)
   (РКП(б), Всесоюзна комуністична партія (більшовиків) (ВКП(б),
   Комуністична партія Радянського Союзу (КПРС), Комуністична партія
   (більшовиків) України (КП(б)У), Комуністична партія України (КПУ),
   комуністичні партії союзних республік, що входили до складу СРСР, а
   також їхні осередки в автономних радянських соціалістичних республіках,
   краях, областях, автономних областях, автономних округах, містах
   республіканського підпорядкування та місцеві осередки;

   2) пропаганда комуністичного та націонал-соціалістичного (нацистського)
   тоталітарних режимів - публічне заперечення, зокрема через засоби
   масової інформації, злочинного характеру комуністичного тоталітарного
   режиму 1917-1991 років в Україні, націонал-соціалістичного
   (нацистського) тоталітарного режиму, поширення інформації, спрямованої
   на виправдання злочинного характеру комуністичного,
   націонал-соціалістичного (нацистського) тоталітарних режимів,
   діяльності радянських органів державної безпеки, встановлення
   радянської влади на території України або в окремих
   адміністративно-територіальних одиницях, переслідування учасників
   боротьби за незалежність України у XX столітті, виготовлення та/або
   поширення, а також публічне використання продукції, що містить
   символіку комуністичного, націонал-соціалістичного (нацистського)
   тоталітарних режимів;

   3) радянські органи державної безпеки - Всеросійська надзвичайна
   комісія по боротьбі з контрреволюцією і саботажем, Всеукраїнська
   надзвичайна комісія для боротьби з контрреволюцією, спекуляцією,
   саботажем та службовими злочинами, Державне політичне управління,
   Об’єднане державне політичне управління, Народний комісаріат внутрішніх
   справ, Народний комісаріат державної безпеки, Міністерство державної
   безпеки, Комітет державної безпеки, їхні територіальні, функціональні,
   структурні підрозділи, а також безпосередньо підпорядковані цим органам
   бойові загони, охорона (варта), війська або спеціальні частини;

   4) символіка комуністичного тоталітарного режиму - символіка, що
   включає:

   а) будь-яке зображення державних прапорів, гербів та інших символів
   СРСР, УРСР (УСРР), інших союзних або автономних радянських республік у
   складі СРСР, держав так званої "народної демократії": Народної
   Республіки Албанії (Соціалістичної Народної Республіки Албанії),
   Народної Республіки Болгарії, Німецької Демократичної Республіки,
   Народної Республіки Румунії (Соціалістичної Республіки Румунії),
   Угорської Народної Республіки, Чехословацької Соціалістичної
   Республіки, Федеративної Народної Республіки Югославії (Соціалістичної
   Федеративної Республіки Югославії) та соціалістичних республік, що
   входили до її складу, крім тих, що є чинними (діючими) прапорами або
   гербами країн світу;

   б) гімни СРСР, УРСР (УСРР), інших союзних або автономних радянських
   республік чи їх фрагменти;

   в) прапори, символи, зображення або інша атрибутика, в яких
   відтворюється поєднання серпа та молота, серпа, молота та п’ятикутної
   зірки, плуга (рала), молота та п’ятикутної зірки;

   г) символіку комуністичної партії або її елементи;

   ґ) зображення, пам’ятники, пам’ятні знаки, написи, присвячені особам,
   які обіймали керівні посади в комуністичній партії (посаду секретаря
   районного комітету і вище), особам, які обіймали керівні посади у вищих
   органах влади та управління СРСР, УРСР (УСРР), інших союзних або
   автономних радянських республік, органах влади та управління областей,
   міст республіканського підпорядкування, працівникам радянських органів
   державної безпеки всіх рівнів;

   д) зображення, пам’ятники, пам’ятні знаки, написи, присвячені подіям,
   пов’язаним з діяльністю комуністичної партії, із встановленням
   радянської влади на території України або в окремих
   адміністративно-територіальних одиницях, переслідуванням учасників
   боротьби за незалежність України у XX столітті (крім пам’ятників та
   пам’ятних знаків, пов’язаних з опором і вигнанням нацистських окупантів
   з України або з розвитком української науки та культури);

   е) зображення гасел комуністичної партії, цитат осіб, які обіймали
   керівні посади в комуністичній партії (посаду секретаря районного
   комітету і вище), осіб, які обіймали керівні посади у вищих органах
   влади та управління СРСР, УРСР (УСРР), інших союзних або автономних
   радянських республік, органах влади та управління областей, міст
   республіканського підпорядкування (крім цитат, пов’язаних з розвитком
   української науки та культури), працівників радянських органів
   державної безпеки всіх рівнів;

   є) назви областей, районів, населених пунктів, районів у містах,
   скверів, бульварів, вулиць, провулків, узвозів, проїздів, проспектів,
   площ, майданів, набережних, мостів, інших об’єктів топоніміки населених
   пунктів, підприємств, установ, організацій, у яких використані імена
   або псевдоніми осіб, які обіймали керівні посади в комуністичній партії
   (посаду секретаря районного комітету і вище), вищих органах влади та
   управління СРСР, УРСР (УСРР), інших союзних або автономних радянських
   республік, працювали в радянських органах державної безпеки, а також
   назви СРСР, УРСР (УСРР), інших союзних або автономних радянських
   республік та похідні від них, назви, пов’язані з діяльністю
   комуністичної партії (включаючи партійні з’їзди), річницями Жовтневого
   перевороту 25 жовтня (7 листопада) 1917 року, встановленням радянської
   влади на території України або в окремих адміністративно-територіальних
   одиницях, переслідуванням учасників боротьби за незалежність України у
   XX столітті (крім назв, пов’язаних з опором та вигнанням нацистських
   окупантів з України або з розвитком української науки та культури);

   ж) найменування комуністичної партії;

   5) символіка націонал-соціалістичного (нацистського) тоталітарного
   режиму - символіка, що включає:

   а) символіку Націонал-соціалістичної робітничої партії Німеччини
   (НСДАП);

   б) державний прапор нацистської Німеччини 1939-1945 років;

   в) державний герб нацистської Німеччини 1939-1945 років;

   г) найменування Націонал-соціалістичної робітничої партії Німеччини
   (НСДАП);

   ґ) зображення, написи, присвячені подіям, пов’язаним з діяльністю
   Націонал-соціалістичної робітничої партії Німеччини (НСДАП);

   д) зображення гасел Націонал-соціалістичної робітничої партії Німеччини
   (НСДАП), цитат осіб, які обіймали керівні посади в
   Націонал-соціалістичній робітничій партії Німеччини (НСДАП), вищих
   органах влади та управління нацистської Німеччини та на окупованих нею
   територіях у 1935-1945 роках.

   Стаття 2. Засудження комуністичного та націонал-соціалістичного
   (нацистського) тоталітарних режимів

   1. Комуністичний тоталітарний режим 1917-1991 років в Україні
   визнається злочинним і таким, що здійснював політику державного терору,
   яка характеризувалася численними порушеннями прав людини у формі
   індивідуальних та масових вбивств, страт, смертей, депортацій,
   катувань, використання примусової праці та інших форм масового
   фізичного терору, переслідувань з етнічних, національних, релігійних,
   політичних, класових, соціальних та інших мотивів, заподіянням
   моральних і фізичних страждань під час застосування психіатричних
   заходів у політичних цілях, порушенням свободи совісті, думки,
   вираження поглядів, свободи преси та відсутністю політичного
   плюралізму, та у зв’язку з цим засуджується як несумісний з
   основоположними правами і свободами людини і громадянина.

   2. Націонал-соціалістичний (нацистський) тоталітарний режим визнається
   в Україні злочинним і таким, що здійснював політику державного терору,
   яка характеризувалася численними порушеннями прав людини у формі
   індивідуальних та масових вбивств, страт, смертей, катувань,
   використання примусової праці та інших форм масового фізичного терору,
   переслідувань з расових, етнічних мотивів, порушенням свободи совісті,
   думки, вираження поглядів, свободи преси та відсутністю політичного
   плюралізму, та у зв’язку з цим, спираючись на встановлені Нюрнберзьким
   міжнародним військовим трибуналом 1945-1946 років факти, засуджується
   як несумісний з основоположними правами і свободами людини і
   громадянина.

   Стаття 3. Заборона пропаганди комуністичного та
   націонал-соціалістичного (нацистського) тоталітарних режимів та їхньої
   символіки

   1. Пропаганда комуністичного та/або націонал-соціалістичного
   (нацистського) тоталітарних режимів та їхньої символіки визнається
   наругою над пам’яттю мільйонів жертв комуністичного тоталітарного
   режиму, націонал-соціалістичного (нацистського) тоталітарного режиму та
   заборонена законом.

   2. Пропаганда комуністичного та/або націонал-соціалістичного
   (нацистського) тоталітарних режимів та їхньої символіки юридичною
   особою, політичною партією, іншим об’єднанням громадян, друкованим
   засобом масової інформації та/або використання у назві символіки
   комуністичного та/або націонал-соціалістичного (нацистського)
   тоталітарних режимів є підставою для відмови в реєстрації та/або
   припинення діяльності юридичної особи, політичної партії, іншого
   об’єднання громадян, підставою для відмови в реєстрації та/або
   припинення випуску друкованого засобу масової інформації.

   3. У разі невиконання юридичними особами, політичними партіями, іншими
   об’єднаннями громадян, друкованими засобами масової інформації вимог
   цього Закону їх діяльність/випуск підлягає припиненню в судовому
   порядку за позовом центрального органу виконавчої влади, що реалізує
   державну політику з питань державної реєстрації юридичних осіб,
   реєстрації (легалізації) об’єднань громадян, громадських спілок, інших
   громадських формувань, або іншого уповноваженого органу державної
   влади.

   4. Рішення про невідповідність діяльності, найменування та/або
   символіки юридичної особи, політичної партії, іншого об’єднання
   громадян вимогам цього Закону приймає центральний орган виконавчої
   влади, що реалізує державну політику з питань державної реєстрації
   юридичних осіб, реєстрації (легалізації) об’єднань громадян,
   громадських спілок, інших громадських формувань, у визначеному
   Кабінетом Міністрів України порядку.

   5. Політичні партії, обласні, міські, районні організації або інші
   структурні утворення, передбачені статутом політичної партії, щодо яких
   центральним органом виконавчої влади, що реалізує державну політику з
   питань державної реєстрації юридичних осіб, реєстрації (легалізації)
   об’єднань громадян, громадських спілок, інших громадських формувань,
   прийнято у визначеному Кабінетом Міністрів України порядку рішення про
   невідповідність їх діяльності, найменування та/або символіки вимогам
   цього Закону, не можуть бути суб’єктом виборчого процесу.

   Стаття 4. Заборона використання та пропаганди символіки комуністичного
   та націонал-соціалістичного (нацистського) тоталітарних режимів

   1. Виготовлення, поширення, а також публічне використання символіки
   комуністичного тоталітарного режиму, символіки націонал-соціалістичного
   (нацистського) тоталітарного режиму, у тому числі у вигляді сувенірної
   продукції, публічне виконання гімнів СРСР, УРСР (УСРР), інших союзних
   та автономних радянських республік або їх фрагментів на всій території
   України заборонено.

   2. Заборона виготовлення символіки комуністичного тоталітарного режиму,
   символіки націонал-соціалістичного (нацистського) тоталітарного режиму
   не поширюється на випадки виготовлення такої символіки для її
   подальшого використання з метою, зазначеною у частині третій цієї
   статті.

   3. Заборона не поширюється на випадки використання символіки
   комуністичного тоталітарного режиму, символіки націонал-соціалістичного
   (нацистського) тоталітарного режиму:

   1) на документах державних органів та органів місцевого самоврядування
   (місцевих органів державної влади і управління), прийнятих чи виданих
   до 1991 року;

   2) на документах, виданих закладами освіти та науки, підприємствами,
   установами, організаціями до 1991 року;

   3) в експозиціях музеїв, тематичних виставках, Музейному фонді України,
   а також бібліотечних фондах на різних носіях інформації;

   4) у творах мистецтва, створених до набрання чинності цим Законом;

   5) у процесі наукової діяльності, в тому числі під час наукових
   досліджень та поширення їх результатів у не заборонений законодавством
   України спосіб;

   6) на оригіналах бойових знамен;

   7) на державних нагородах, ювілейних медалях та інших відзнаках, якими
   нагороджувались особи до 1991 року та протягом 1991-2015 років у
   зв’язку з річницями подій періоду Другої світової війни, а також на
   документах, що посвідчують нагородження ними;

   8) на намогильних спорудах, розташованих на території місць поховань,
   місць почесних поховань;

   9) під час викладення або реконструкції (зокрема історичної) історичних
   подій;

   10) у приватних колекціях та приватних архівних зібраннях;

   11) як об’єктів антикварної торгівлі.

   Заборона не поширюється на випадки використання символіки
   комуністичного тоталітарного режиму, символіки націонал-соціалістичного
   (нацистського) тоталітарного режиму (за умови, що це не призводить до
   пропаганди злочинного характеру комуністичного тоталітарного режиму
   1917-1991 років, злочинного характеру націонал-соціалістичного
   (нацистського) тоталітарного режиму):

   1) у посібниках, підручниках та інших матеріалах наукового, освітнього
   і навчального характеру, які використовуються у навчальному,
   навчально-виховному і освітньому процесах;

   2) у творах мистецтва, створених після набрання чинності цим Законом.

   Стаття 5. Розслідування та оприлюднення інформації про злочини, вчинені
   представниками комуністичного та націонал-соціалістичного
   (нацистського) тоталітарних режимів

   1. Держава здійснює розслідування злочинів геноциду, злочинів проти
   людства та людяності, військових злочинів, вчинених в Україні
   представниками комуністичного та/або націонал-соціалістичного
   (нацистського) тоталітарних режимів, та вживає заходів, спрямованих на
   ліквідацію наслідків таких злочинів та відновлення історичної
   справедливості, зокрема шляхом дослідження та встановлення кількості
   жертв комуністичного тоталітарного режиму 1917-1991 років в Україні,
   націонал-соціалістичного (нацистського) тоталітарного режиму,
   визначення та упорядження місць масових поховань таких жертв, збору,
   узагальнення та оприлюднення інформації про розкуркулення, репресії,
   масові та індивідуальні страти, смерті, депортації, катування,
   використання примусової праці та інших форм масового фізичного терору,
   переслідування з етнічних, національних, релігійних, політичних,
   класових, соціальних та інших мотивів, заподіяння моральних і фізичних
   страждань під час застосування психіатричних заходів у політичних
   цілях.

   2. Держава вживає заходів, спрямованих на підвищення поінформованості
   громадськості про злочини, вчинені представниками комуністичного та/або
   націонал-соціалістичного (нацистського) тоталітарних режимів, розробляє
   та вдосконалює навчальні посібники, програми та заходи з питань історії
   комуністичного та націонал-соціалістичного (нацистського) тоталітарних
   режимів, сприяє утвердженню в суспільстві поваги до людської гідності,
   прав і основоположних свобод людини, розвитку плюралізму та демократії.

   3. Держава заохочує та підтримує діяльність неурядових установ та
   організацій, які проводять дослідницьку та просвітницьку роботу
   стосовно злочинів, вчинених представниками комуністичного та/або
   націонал-соціалістичного (нацистського) тоталітарних режимів.

   4. Архівні документи, зокрема документи колишніх радянських органів
   державної безпеки, пов’язані з політичними репресіями, Голодомором
   1932-1933 років в Україні, іншими злочинами, вчиненими представниками
   комуністичного або націонал-соціалістичного (нацистського) тоталітарних
   режимів, а також будь-яка інформація, що міститься в них, не належать
   до інформації з обмеженим доступом. Держава здійснює оприлюднення,
   забезпечує можливість вивчення та доступ до зазначених архівних
   документів та інформації, що міститься в них.

   Стаття 6. Відповідальність за порушення законодавства про заборону
   пропаганди комуністичного та націонал-соціалістичного (нацистського)
   тоталітарних режимів та використання їхньої символіки

   1. Особи, винні у порушенні вимог цього Закону, несуть відповідальність
   згідно із законом.

   Стаття 7. Прикінцеві та перехідні положення

   1. Цей Закон набирає чинності з дня, наступного за днем його
   опублікування.

   2. Внести зміни до таких законодавчих актів України:

   1) у Кримінальному кодексі України (Відомості Верховної Ради України,
   2001 р., № 25-26, ст. 131):

   частину першу статті 96-9 після цифр "436" доповнити цифрами "436-1";

   статтю 436-1 викласти в такій редакції:

   "Стаття 436-1. Виготовлення, поширення комуністичної, нацистської
   символіки та пропаганда комуністичного та націонал-соціалістичного
   (нацистського) тоталітарних режимів

   1. Виготовлення, поширення, а також публічне використання символіки
   комуністичного, націонал-соціалістичного (нацистського) тоталітарних
   режимів, у тому числі у вигляді сувенірної продукції, публічне
   виконання гімнів СРСР, УРСР (УСРР), інших союзних та автономних
   радянських республік або їх фрагментів на всій території України, крім
   випадків, передбачених частинами другою і третьою статті 4 Закону
   України "Про засудження комуністичного та націонал-соціалістичного
   (нацистського) тоталітарних режимів в Україні та заборону пропаганди їх
   символіки", -

   карається обмеженням волі на строк до п’яти років або позбавленням волі
   на той самий строк, з конфіскацією майна або без такої.

   2. Ті самі дії, вчинені особою, яка є представником влади, або вчинені
   повторно, або організованою групою, або з використанням засобів масової
   інформації, -

   караються позбавленням волі на строк від п’яти до десяти років з
   конфіскацією майна або без такої";

   2) у Законі України "Про друковані засоби масової інформації (пресу) в
   Україні" (Відомості Верховної Ради України, 1993 р., № 1, ст. 1; 2004
   р., № 11, ст. 141; 2014 р., № 5, ст. 62, № 22, ст. 816):

   частину першу статті 3 доповнити абзацом сьомим такого змісту:

   "пропаганди комуністичного та/або націонал-соціалістичного
   (нацистського) тоталітарних режимів та їхньої символіки";

   статтю 11 доповнити частиною четвертою такого змісту:

   "Забороняється державна реєстрація друкованого засобу масової
   інформації, назва якого містить символіку комуністичного та/або
   націонал-соціалістичного (нацистського) тоталітарних режимів";

   3) у Законі України "Про охорону прав на знаки для товарів і послуг"
   (Відомості Верховної Ради України, 1994 р., № 7, ст. 36; 2003 р., № 35,
   ст. 271):

   у статті 5:

   частину першу після слова "моралі" доповнити словами "вимогам Закону
   України "Про засудження комуністичного та націонал-соціалістичного
   (нацистського) тоталітарних режимів в Україні та заборону пропаганди
   їхньої символіки";

   частину другу доповнити реченням такого змісту: "Об’єктом знака не
   можуть бути імена або псевдоніми осіб, які обіймали керівні посади у
   комуністичній партії (посаду секретаря районного комітету і вище),
   вищих органах влади та управління СРСР, УРСР (УСРР), інших союзних або
   автономних радянських республік (крім випадків, пов’язаних з розвитком
   української науки та культури), працювали у радянських органах
   державної безпеки, назви СРСР, УРСР (УСРР), інших союзних радянських
   республік та похідні від них, назви, пов’язані з діяльністю
   комуністичної партії, встановленням радянської влади на території
   України або в окремих адміністративно-територіальних одиницях,
   переслідуванням учасників боротьби за незалежність України у XX
   столітті";

   статтю 6 доповнити частиною п’ятою такого змісту:

   "5. Не можуть одержати правову охорону та не можуть бути зареєстровані
   як знаки позначення, що суперечать вимогам частини другої статті 5
   цього Закону та вимогам Закону України "Про засудження комуністичного
   та націонал-соціалістичного (нацистського) тоталітарних режимів в
   Україні та заборону пропаганди їхньої символіки";

   4) статтю 2 Закону України "Про інформаційні агентства" (Відомості
   Верховної Ради України, 1995 р., № 13, ст. 83; 2014 р., № 12, ст. 178,
   № 22, ст. 816) доповнити частиною четвертою такого змісту:

   "Інформаційні агентства не мають права у своїх матеріалах пропагувати
   комуністичний та/або націонал-соціалістичний (нацистський) тоталітарні
   режими та їхню символіку";

   5) частину першу статті 52 Закону України "Про вибори Президента
   України" (Відомості Верховної Ради України, 2004 р., № 20-21, ст. 291;
   2014 р., № 16, ст. 582) доповнити пунктом 8 такого змісту:

   "8) висування кандидата на пост Президента України від партії, яка
   здійснює пропаганду комуністичного та/або націонал-соціалістичного
   (нацистського) тоталітарних режимів, їхньої символіки та щодо якої в
   установленому Кабінетом Міністрів України порядку прийнято рішення про
   невідповідність її діяльності, найменування та/або символіки вимогам
   Закону України "Про засудження комуністичного та
   націонал-соціалістичного (нацистського) тоталітарних режимів в Україні
   та заборону пропаганди їхньої символіки";

   6) розділ VII "Заключні положення" Закону України "Про місцеві державні
   адміністрації" (Відомості Верховної Ради України, 1999 р., № 20-21, ст.
   190) доповнити двома абзацами такого змісту:

   "У разі якщо протягом строку, визначеного абзацами першим і другим
   пункту 6 статті 7 "Прикінцеві та перехідні положення" Закону України
   "Про засудження комуністичного та націонал-соціалістичного
   (нацистського) тоталітарних режимів в Україні та заборону пропаганди
   їхньої символіки", сільські, селищні, міські ради або сільські,
   селищні, міські голови населених пунктів на території відповідної
   області в установленому Законом України "Про засудження комуністичного
   та націонал-соціалістичного (нацистського) тоталітарних режимів в
   Україні та заборону пропаганди їхньої символіки" порядку не здійснять
   перейменування районів у містах, скверів, бульварів, вулиць, провулків,
   проїздів, проспектів, площ, майданів, набережних, мостів чи інших
   об’єктів топоніміки населених пунктів, назви яких містять у собі
   символіку комуністичного тоталітарного режиму, таке перейменування
   здійснюється розпорядженням голови відповідної обласної державної
   адміністрації (або особи, яка відповідно до законодавства здійснює його
   повноваження). Голова обласної державної адміністрації (або особа, яка
   відповідно до законодавства здійснює його повноваження) зобов’язаний
   прийняти таке розпорядження у тримісячний строк, який обчислюється з
   моменту закінчення строку, визначеного абзацом другим пункту 6 статті 7
   "Прикінцеві та перехідні положення" Закону України "Про засудження
   комуністичного та націонал-соціалістичного (нацистського) тоталітарних
   режимів в Україні та заборону пропаганди їхньої символіки". Таке
   розпорядження приймається з урахуванням вимог, установлених Законом
   України "Про засудження комуністичного та націонал-соціалістичного
   (нацистського) тоталітарних режимів в Україні та заборону пропаганди
   їхньої символіки", статтею 3 Закону України "Про присвоєння юридичним
   особам та об’єктам права власності імен (псевдонімів) фізичних осіб,
   ювілейних та святкових дат, назв і дат історичних подій", пропозицій
   громадськості, науковців та рекомендацій Українського інституту
   національної пам’яті.

   У разі якщо протягом строку, визначеного пунктом 6 статті 7 "Прикінцеві
   та перехідні положення" Закону України "Про засудження комуністичного
   та націонал-соціалістичного (нацистського) тоталітарних режимів в
   Україні та заборону пропаганди їхньої символіки", сільські, селищні,
   міські ради або сільські, селищні, міські голови населених пунктів на
   території відповідної області в установленому зазначеним законом
   порядку не здійснять демонтаж пам’ятників, пам’ятних знаків,
   присвячених особам, причетним до організації та здійснення Голодомору
   1932-1933 років в Україні, політичних репресій, особам, які обіймали
   керівні посади у комуністичній партії, вищих органах влади та
   управління СРСР, УРСР (УСРР), інших союзних та автономних радянських
   республік (крім осіб, діяльність яких була значною мірою пов’язана з
   розвитком української науки та культури), працівникам радянських
   органів державної безпеки, подіям, пов’язаним з діяльністю
   комуністичної партії, встановленням радянської влади на території
   України або в окремих адміністративно-територіальних одиницях,
   переслідуванням учасників боротьби за незалежність України у XX
   столітті, такий демонтаж здійснюється за розпорядженням голови
   відповідної обласної державної адміністрації (або особи, яка відповідно
   до законодавства здійснює його повноваження). Голова обласної державної
   адміністрації (або особа, яка відповідно до законодавства здійснює його
   повноваження) зобов’язаний прийняти розпорядження про демонтаж у
   тримісячний строк, який обчислюється з моменту закінчення строку,
   визначеного абзацом четвертим пункту 6 статті 7 "Прикінцеві та
   перехідні положення" Закону України "Про засудження комуністичного та
   націонал-соціалістичного (нацистського) тоталітарних режимів в Україні
   та заборону пропаганди їхньої символіки";

   7) у Законі України "Про політичні партії в Україні" (Відомості
   Верховної Ради України, 2001 р., № 23, ст. 118; 2014 р., № 5, ст. 62):

   частину першу статті 5 доповнити пунктом 9 такого змісту:

   "9) пропаганду комуністичного та/або націонал-соціалістичного
   (нацистського) тоталітарних режимів та їх символіки";

   статтю 9 після частини другої доповнити новою частиною такого змісту:

   "У символіці політичної партії не може використовуватися символіка
   комуністичного, націонал-соціалістичного (нацистського) тоталітарних
   режимів".

   У зв’язку з цим частини третю і четверту вважати відповідно частинами
   четвертою і п’ятою;

   8) у Законі України "Про державну реєстрацію юридичних осіб та фізичних
   осіб - підприємців" (Відомості Верховної Ради України, 2003 р., №
   31-32, ст. 263 із наступними змінами):

   частину сьому статті 8 доповнити другим реченням такого змісту:
   "Забороняється використовувати в назві юридичної особи символіку
   комуністичного та/або націонал-соціалістичного (нацистського)
   тоталітарних режимів";

   частину другу статті 10 викласти в такій редакції:

   "2. Адміністративний збір не справляється за проведення державної
   реєстрації змін, що вносяться до установчих документів:

   благодійних організацій;

   юридичних осіб, пов’язаних із прийняттям Закону України "Про засудження
   комуністичного та націонал-соціалістичного (нацистського) тоталітарних
   режимів в Україні та заборону пропаганди їх символіки", а також зміни
   місцезнаходження юридичної особи, місця проживання фізичної особи у
   зв’язку із зміною назви (перейменуванням) скверів, бульварів, вулиць,
   провулків, узвозів, проїздів, проспектів, площ, майданів, набережних,
   мостів, інших об’єктів топоніміки населених пунктів";

   частину першу статті 27 після абзацу третього доповнити новим абзацом
   такого змісту:

   "наявність в установчих документах юридичної особи пропаганди
   комуністичного та/або націонал-соціалістичного (нацистського)
   тоталітарних режимів та їхньої символіки".

   У зв’язку з цим абзаци четвертий - дванадцятий вважати відповідно
   абзацами п’ятим - тринадцятим;

   9) у Законі України "Про географічні назви" (Відомості Верховної Ради
   України, 2005 р., № 27, ст. 360; 2014 р., № 6-7, ст. 80):

   у статті 5:

   після частини дев’ятої доповнити новою частиною такого змісту:

   "Забороняється присвоювати географічним об’єктам назви, які є іменами
   або псевдонімами осіб, які обіймали керівні посади у комуністичній
   партії (посаду секретаря районного комітету і вище), вищих органах
   влади та управління СРСР, УРСР (УСРР), інших союзних та автономних
   радянських республік (крім випадків, пов’язаних з розвитком української
   науки та культури), працювали у радянських органах державної безпеки,
   назви СРСР, УРСР (УСРР), інших союзних радянських республік та похідні
   від них, а також назви, пов’язані з діяльністю комуністичної партії,
   встановленням радянської влади на території України або в окремих
   адміністративно-територіальних одиницях, переслідуванням учасників
   боротьби за незалежність України у XX столітті (крім пам’ятників та
   пам’ятних знаків, пов’язаних з опором та вигнанням нацистських
   окупантів з України або з розвитком української науки та культури)".

   У зв’язку з цим частини десяту та одинадцяту вважати відповідно
   частинами одинадцятою та дванадцятою;

   частину одинадцяту викласти в такій редакції:

   "Перейменування географічних об’єктів здійснюється у випадку:

   повторення назв однорідних географічних об’єктів у межах однієї
   адміністративно-територіальної одиниці;

   необхідності повернення окремим географічним об’єктам їхніх історичних
   назв;

   істотної зміни функції або призначення географічного об’єкта;

   необхідності приведення назви географічного об’єкта у відповідність із
   вимогами Закону України "Про засудження комуністичного та
   націонал-соціалістичного (нацистського) тоталітарних режимів в Україні
   та заборону пропаганди їхньої символіки";

   частину дванадцяту доповнити реченням такого змісту: "Перейменування
   географічних об’єктів, пов’язане з необхідністю приведення назв таких
   географічних об’єктів у відповідність із вимогами Закону України "Про
   засудження комуністичного та націонал-соціалістичного (нацистського)
   тоталітарних режимів в Україні та заборону пропаганди їхньої
   символіки", здійснюється у порядку, встановленому Законом України "Про
   засудження комуністичного та націонал-соціалістичного (нацистського)
   тоталітарних режимів в Україні та заборону пропаганди їхньої
   символіки";

   статтю 8 після частини четвертої доповнити новою частиною такого
   змісту:

   "Перейменування географічних об’єктів, пов’язане з необхідністю
   приведення назв таких об’єктів у відповідність із вимогами Закону
   України "Про засудження комуністичного та націонал-соціалістичного
   (нацистського) тоталітарних режимів в Україні та заборону пропаганди
   їхньої символіки", здійснюється з урахуванням особливостей,
   установлених Законом України "Про засудження комуністичного та
   націонал-соціалістичного (нацистського) тоталітарних режимів в Україні
   та заборону пропаганди їхньої символіки".

   У зв’язку з цим частини п’яту та шосту вважати відповідно частинами
   шостою та сьомою;

   10) статтю 9 Закону України "Про телебачення і радіомовлення"
   (Відомості Верховної Ради України, 2006 р., № 18, ст. 155) після
   частини першої доповнити новою частиною такого змісту:

   "2. Мовник не має права розповсюджувати аудіовізуальні твори, у яких
   заперечується або виправдовується злочинний характер комуністичного
   тоталітарного режиму 1917-1991 років в Україні, злочинний характер
   націонал-соціалістичного (нацистського) тоталітарного режиму,
   створюється позитивний образ осіб, які обіймали керівні посади у
   комуністичній партії (посаду секретаря районного комітету і вище),
   вищих органах влади та управління СРСР, УРСР (УСРР), інших союзних та
   автономних радянських республік (крім випадків, пов’язаних з розвитком
   української науки та культури), працівників радянських органів
   державної безпеки, виправдовується діяльність радянських органів
   державної безпеки, встановлення радянської влади на території України
   або в окремих адміністративно-територіальних одиницях, переслідування
   учасників боротьби за незалежність України у XX столітті".

   У зв’язку з цим частину другу вважати частиною третьою;

   {Підпункт 11 пункту 2 статті 7 втратив чинність на підставі Закону №
   595-VIII від 14.07.2015}

   12) пункт 4 частини четвертої статті 21 Закону України "Про інформацію"
   (Відомості Верховної Ради України, 2011 р., № 32, ст. 313) викласти в
   такій редакції:

   "4) про факти порушення прав і свобод людини, включаючи інформацію, що
   міститься в архівних документах колишніх радянських органів державної
   безпеки, пов’язаних з політичними репресіями, Голодомором 1932-1933
   років в Україні та іншими злочинами, вчиненими представниками
   комуністичного та/або націонал-соціалістичного (нацистського)
   тоталітарних режимів";

   13) частину першу статті 60 Закону України "Про вибори народних
   депутатів України" (Відомості Верховної Ради України, 2012 р., № 10-11,
   ст. 73; 2014 р., № 22, ст. 794) доповнити пунктом 8 такого змісту:

   "8) висування кандидата (кандидатів) у депутати від партії, яка
   здійснює пропаганду комуністичного та/або націонал-соціалістичного
   (нацистського) тоталітарних режимів, їхньої символіки та щодо якої в
   установленому Кабінетом Міністрів України порядку прийнято рішення про
   невідповідність її діяльності, найменування та/або символіки вимогам
   Закону України "Про засудження комуністичного та
   націонал-соціалістичного (нацистського) тоталітарних режимів в Україні
   та заборону пропаганди їхньої символіки";

   14) у Законі України "Про громадські об’єднання" (Відомості Верховної
   Ради України, 2013 р., № 1, ст. 1; 2014 р., № 17, ст. 593, № 22, ст.
   801, ст. 811):

   частину першу статті 4 після слів "здоров’я населення" доповнити
   словами "пропаганду комуністичного та/або націонал-соціалістичного
   (нацистського) тоталітарних режимів та їхньої символіки";

   частину другу статті 18 після пункту 5 доповнити новим пунктом такого
   змісту:

   "6) символіку комуністичного, націонал-соціалістичного (нацистського)
   тоталітарних режимів".

   У зв’язку з цим пункт 6 вважати пунктом 7;

   15) у Законі України "Про присвоєння юридичним особам та об’єктам права
   власності імен (псевдонімів) фізичних осіб, ювілейних та святкових дат,
   назв і дат історичних подій" (Відомості Верховної Ради України, 2013
   р., № 17, ст. 150):

   статтю 1 доповнити частиною четвертою такого змісту:

   "4. Питання, пов’язані з приведенням раніше присвоєних об’єктам права
   власності імен фізичних осіб, ювілейних та святкових дат, назв і дат
   історичних подій у відповідність з вимогами Закону України "Про
   засудження комуністичного та націонал-соціалістичного (нацистського)
   тоталітарних режимів в Україні та заборону пропаганди їхньої
   символіки", регулюються цим Законом з урахуванням особливостей,
   встановлених Законом України "Про засудження комуністичного та
   націонал-соціалістичного (нацистського) тоталітарних режимів в Україні
   та заборону пропаганди їхньої символіки";

   статтю 3 доповнити частиною шостою такого змісту:

   "6. Забороняється присвоювати юридичним особам та об’єктам права
   власності імена або псевдоніми осіб, які обіймали керівні посади у
   комуністичній партії (посаду секретаря районного комітету і вище),
   вищих органах влади та управління СРСР, УРСР (УСРР), інших союзних або
   автономних радянських республік (крім випадків, пов’язаних з розвитком
   української науки та культури), працювали у радянських органах
   державної безпеки, назви СРСР, УРСР (УСРР), інших союзних радянських
   республік та похідні від них, а також назви, пов’язані з діяльністю
   комуністичної партії, встановленням радянської влади на території
   України або в окремих адміністративно-територіальних одиницях,
   переслідуванням учасників боротьби за незалежність України у XX
   столітті (крім пам’ятників та пам’ятних знаків, пов’язаних з опором та
   вигнанням нацистських окупантів з України або з розвитком української
   науки та культури)".

   3. Юридичні особи, політичні партії, інші об’єднання громадян,
   зареєстровані на день набрання чинності цим Законом, у разі порушення
   його вимог зобов’язані протягом одного місяця з дня набрання чинності
   цим Законом привести свої установчі документи, найменування та/або
   символіку у відповідність із вимогами цього Закону. При цьому такі
   юридичні особи звільняються від сплати адміністративного збору під час
   державної реєстрації змін до установчих документів, пов’язаних з
   приведенням їх у відповідність із цим Законом.

   Власники знаків для товарів і послуг, які на день набрання чинності цим
   Законом містять символіку комуністичного та/або
   націонал-соціалістичного (нацистського) тоталітарних режимів, протягом
   шести місяців з дня набрання чинності цим Законом зобов’язані привести
   такі знаки для товарів і послуг у відповідність із цим Законом.

   4. У разі недотримання вимог цього Закону юридичними особами,
   політичними партіями, іншими об’єднаннями громадян, зазначеними у
   пункті 3 цієї статті Закону, їхня діяльність підлягає припиненню в
   установленому законом порядку, крім випадків, коли юридичними особами,
   політичними партіями, іншими об’єднаннями громадян вжито заходів щодо
   дотримання вимог цього Закону, а неможливість державної реєстрації змін
   до установчих документів, пов’язаних з приведенням їх у відповідність
   із цим Законом, зумовлена об’єктивними причинами.

   5. Засновники друкованих засобів масової інформації, які на момент
   набрання чинності цим Законом здійснювали пропаганду комуністичного
   та/або націонал-соціалістичного (нацистського) тоталітарних режимів
   та/або використовували у назві символіку комуністичного та/або
   націонал-соціалістичного (нацистського) тоталітарних режимів,
   зобов’язані припинити здійснення такої пропаганди та/або здійснити
   перереєстрацію друкованого засобу масової інформації. Засновники таких
   друкованих засобів масової інформації звільняються від сплати
   реєстраційного збору за перереєстрацію.

   У разі недотримання вимог цього Закону засновниками друкованих засобів
   масової інформації після спливу трьох місяців з дня набрання чинності
   цим Законом їх випуск підлягає припиненню в установленому законом
   порядку, крім випадків, коли засновником друкованого засобу масової
   інформації вжито заходів щодо дотримання вимог цього Закону, а
   неможливість перереєстрації такого друкованого засобу масової
   інформації зумовлена об’єктивними причинами.

   6. Раді міністрів Автономної Республіки Крим, обласним, Київській та
   Севастопольській міським, районним державним адміністраціям, Верховній
   Раді Автономної Республіки Крим, органам місцевого самоврядування у
   шестимісячний строк з дня набрання чинності цим Законом в установленому
   порядку здійснити демонтаж пам’ятників, пам’ятних знаків, присвячених
   особам, причетним до організації та здійснення Голодомору 1932-1933
   років в Україні, політичних репресій, особам, які обіймали керівні
   посади у комуністичній партії, вищих органах влади та управління СРСР,
   УРСР (УСРР), інших союзних та автономних радянських республік (крім
   осіб, діяльність яких була значною мірою пов’язана з розвитком
   української науки та культури), працівникам радянських органів
   державної безпеки, подіям, пов’язаним з діяльністю комуністичної
   партії, встановленням радянської влади на території України або в
   окремих адміністративно-територіальних одиницях, переслідуванням
   учасників боротьби за незалежність України у XX столітті, а також в
   установленому порядку перейменувати райони у містах, сквери, бульвари,
   вулиці, провулки, узвози, проїзди, проспекти, площі, майдани,
   набережні, мости, інші об’єкти топоніміки населених пунктів, а також
   інші географічні об’єкти, назви яких містять символіку комуністичного
   тоталітарного режиму.

   У разі якщо протягом зазначеного в абзаці першому цього пункту строку
   сільською, селищною, міською радою в установленому цим Законом порядку
   не прийнято рішення про перейменування районів у містах, скверів,
   бульварів, вулиць, провулків, проїздів, проспектів, площ, майданів,
   набережних, мостів чи інших об’єктів топоніміки населених пунктів,
   назви яких містять символіку комуністичного тоталітарного режиму, таке
   рішення у формі розпорядження приймається відповідним сільським,
   селищним, міським головою (або особою, яка відповідно до законодавства
   здійснює його повноваження) у тримісячний строк, що обчислюється з
   моменту закінчення строку, встановленого абзацом першим цього пункту.
   Таке розпорядження приймається з урахуванням вимог, встановлених цим
   Законом, статтею 3 Закону України "Про присвоєння юридичним особам та
   об’єктам права власності імен (псевдонімів) фізичних осіб, ювілейних та
   святкових дат, назв і дат історичних подій", пропозицій громадськості,
   науковців та рекомендацій Українського інституту національної пам’яті.

   У разі якщо протягом зазначеного в абзаці першому цього пункту строку
   Верховною Радою Автономної Республіки Крим, органами місцевого
   самоврядування (обласними, районними, сільськими, селищними, міськими
   радами) в установленому цим Законом порядку не прийнято рішення про
   перейменування назв географічних об’єктів, що містять символіку
   комуністичного тоталітарного режиму, таке рішення у формі постанови
   приймається Кабінетом Міністрів України у тримісячний строк, що
   обчислюється з моменту закінчення строку, встановленого абзацом першим
   цього пункту. Таке розпорядження приймається з урахуванням вимог,
   встановлених цим Законом, статтею 5 Закону України "Про географічні
   назви", пропозицій громадськості, науковців та рекомендацій
   Українського інституту національної пам’яті.

   У разі якщо протягом строку, зазначеного в абзаці другому цього пункту,
   сільським, селищним, міським головою (або особою, яка відповідно до
   законодавства здійснює його повноваження) в установленому цим Законом
   порядку не прийнято рішення у формі розпорядження про перейменування
   районів у містах, скверів, бульварів, вулиць, провулків, проїздів,
   проспектів, площ, майданів, набережних, мостів чи інших об’єктів
   топоніміки населених пунктів, назви яких містять символіку
   комуністичного тоталітарного режиму, таке перейменування здійснюється
   розпорядженням голови відповідної обласної державної адміністрації (або
   особи, яка відповідно до законодавства здійснює його повноваження).
   Голова обласної державної адміністрації (або особа, яка відповідно до
   законодавства здійснює його повноваження) зобов’язаний прийняти таке
   розпорядження у тримісячний строк, який обчислюється з моменту
   закінчення строку, визначеного абзацом другим цього пункту. Таке
   розпорядження приймається з урахуванням вимог, встановлених цим
   Законом, статтею 3 Закону України "Про присвоєння юридичним особам та
   об’єктам права власності імен (псевдонімів) фізичних осіб, ювілейних та
   святкових дат, назв і дат історичних подій", пропозицій громадськості,
   науковців та рекомендацій Українського інституту національної пам’яті.

   У разі якщо протягом зазначеного в абзаці першому цього пункту строку
   сільською, селищною, міською радою в установленому цим Законом порядку
   не прийнято рішення про демонтаж пам’ятників, пам’ятних знаків,
   присвячених особам, причетним до організації та здійснення Голодомору
   1932-1933 років в Україні, політичних репресій, особам, які обіймали
   керівні посади у комуністичній партії, вищих органах влади та
   управління СРСР, УРСР (УСРР), інших союзних та автономних радянських
   республік (крім осіб, діяльність яких була значною мірою пов’язана з
   розвитком української науки та культури), працівникам радянських
   органів державної безпеки, подіям, пов’язаним з діяльністю
   комуністичної партії, встановленням радянської влади на території
   України або в окремих адміністративно-територіальних одиницях,
   переслідуванням учасників боротьби за незалежність України у XX
   столітті, таке рішення у формі розпорядження приймається відповідним
   сільським, селищним, міським головою (або особою, яка відповідно до
   законодавства здійснює його повноваження) у тримісячний строк, що
   обчислюється з моменту закінчення строку, встановленого абзацом першим
   цього пункту.

   У разі якщо протягом зазначеного в абзаці п’ятому цього пункту строку
   не здійснено демонтаж пам’ятників, пам’ятних знаків, присвячених
   особам, причетним до організації та здійснення Голодомору 1932-1933
   років в Україні, політичних репресій, особам, які обіймали керівні
   посади у комуністичній партії, вищих органах влади та управління СРСР,
   УРСР (УСРР), інших союзних та автономних радянських республік (крім
   осіб, діяльність яких була значною мірою пов’язана з розвитком
   української науки та культури), працівникам радянських органів
   державної безпеки, подіям, пов’язаним з діяльністю комуністичної
   партії, встановленням радянської влади на території України або в
   окремих адміністративно-територіальних одиницях, переслідуванням
   учасників боротьби за незалежність України у XX столітті, такий
   демонтаж здійснюється за розпорядженням голови відповідної обласної
   державної адміністрації (або особи, яка відповідно до законодавства
   здійснює його повноваження). Голова обласної державної адміністрації
   (або особа, яка відповідно до законодавства здійснює його повноваження)
   зобов’язаний прийняти таке розпорядження про демонтаж у тримісячний
   строк, який обчислюється з моменту закінчення строку, визначеного
   абзацом п’ятим цього пункту.

   7. Раді міністрів Автономної Республіки Крим, обласним, Київській та
   Севастопольській міським, районним державним адміністраціям, органам
   місцевого самоврядування у шестимісячний строк з дня набрання чинності
   цим Законом в установленому порядку провести громадські слухання та
   подати на розгляд Верховної Ради України пропозиції щодо перейменування
   населених пунктів, районів та областей, назви яких містять символіку
   комуністичного тоталітарного режиму.

   8. Верховна Рада України у тримісячний строк, який обчислюється з дня
   закінчення строку, визначеного пунктом 7 цієї статті Закону, приймає
   рішення про перейменування населених пунктів та районів, назви яких
   містять символіку комуністичного тоталітарного режиму, з урахуванням
   пропозицій, поданих Радою міністрів Автономної Республіки Крим,
   обласними, Київською та Севастопольською міськими державними
   адміністраціями, органами місцевого самоврядування, та рекомендацій
   Українського інституту національної пам’яті. У разі якщо протягом
   строку, встановленого пунктом 7 цієї статті Закону, пропозиції щодо
   перейменування населених пунктів та районів, назви яких містять
   символіку комуністичного тоталітарного режиму, не були подані до
   Верховної Ради України, відповідне рішення про перейменування таких
   населених пунктів та районів приймається Верховною Радою України на
   підставі рекомендацій Українського інституту національної пам’яті.

   9. Кабінету Міністрів України з метою створення належних умов для
   реалізації цього Закону:

   1) у тримісячний строк з дня опублікування цього Закону привести свої
   нормативно-правові акти у відповідність із цим Законом;

   2) вжити інших заходів до реалізації цього Закону.

   10. Рекомендувати Президенту України з метою збереження пам’яті про
   жертви комуністичного та націонал-соціалістичного (нацистського)
   тоталітарних режимів в Україні встановити День пам’яті жертв
   комуністичного та націонал-соціалістичного (нацистського) тоталітарних
   режимів.

   11. Рекомендувати Президенту України привести укази Президента України
   у відповідність із цим Законом.

   Президент України

   П.ПОРОШЕНКО

   м. Київ
   9 квітня 2015 року
   № 317-VIII

Пошук у тексті

   (BUTTON) *

   Знайти: ________________________________________
   Мінімальна довжина слова — 3 символи, не більше 4 слів...

   (BUTTON) Пошук (BUTTON) закрити
     __________________________________________________________________

Повідомити про помилку

   (BUTTON) *
   Текст з помилкою, взятий зі сторінки:
   Для того, щоб тут з'явився текст помилки, виділіть його мишкою та
   натисніть Ctrl-Enter. Максимальний розмір виділеної фрази — не більше
   {contlen} символів. Краще за все виділяти слово або фразу цілком, а
   причину помилки чи свій варіант вказувати в полі нижче. Також можна
   вказати своє ім'я та e-mail, щоб адміністратор зміг уточнити
   незрозумілі моменти.
   Інформація про помилку (не обов'язково): ____________________
   Ваше ім'я: ____________________
   Ваш e-mail: ____________________
   (BUTTON) Відправити (BUTTON) Відмінити

Соціальні сервіси та закладки:

   Facebook Twitter Google+ LinkedIn На пошту Запам'ятати

Запам'ятати

   (BUTTON) *
   Постійна адреса:
   http://zakon.rada.go
   Код для вставки:

   <a href="http://zakon.rada.gov.ua/go/317-19" target="_blank"
   ____________________________________________________________
   Про засудження комуністичного та націонал-соціалістичного
   (нацистського) тоталітарних режимів в Україні та заборону... : Закон
   України від 09.04.2015 № 317-VIII
   Посилання згідно ДСТУ 8302:2015:

   Про засудження комуністичного та націонал-соціалістичного (н
   ____________________________________________________________
   ____________________________________________________________
   Соціальні сервіси та закладки:
   Додати в закладки
   (BUTTON) закрити

   вгору

   © Верховна Рада України 1994-2018
   Програмно-технічна підтримка — Управління комп'ютеризованих систем
   Інформаційне наповнення — Відділ баз даних нормативно-правової
   інформації
   Деякі функції знаходяться у режимі тестової експлуатації
